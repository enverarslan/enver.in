<?xml version="1.0" encoding="utf-8"?>
<rss version="2.0"
  xmlns:atom="http://www.w3.org/2005/Atom"
  xmlns:content="http://purl.org/rss/1.0/modules/content/">
  <channel>
    <title>Enver Arslan</title>
    <link>https://enver.in/</link>
    
    <image>
      <url>https://enver.in/me.jpg</url>
      <title>Enver Arslan</title>
      <link>https://enver.in/</link>
    </image>
    
    <atom:link href="https://enver.in/rss.xml" rel="self" type="application/rss+xml"/>
    
    <description>Subjects of software development, ideas behind algorithms.</description>
    <pubDate>Mon, 28 Dec 2020 03:52:35 GMT</pubDate>
    <generator>http://hexo.io/</generator>
    
    <item>
      <title>Çaba ve Arayış Üzerine</title>
      <link>https://enver.in/caba-arayis-uzerine/</link>
      <guid>https://enver.in/caba-arayis-uzerine/</guid>
      <pubDate>Fri, 08 Nov 2019 00:00:00 GMT</pubDate>
      
      <description>Kişinin kendisine sorması gereken sorular var. Cevapları hemen verilemeyecek olsa da üzerinde yıllarca düşünülmesi gereken sorular. Belki bir ömür boyu cevabı bulunamayacak ve bir hayatı temsil edecek sorular...</description>
      
      
      
      <content:encoded><![CDATA[<p>Yaşamak bazen o kadar ağır geliyor ki, girdiğimiz mücadelelerin sonucunda elimizde ne var diye baktığımızda bir şeyler bulamayışımız, başarısızlıklarımız, pişmanlıklarımız ve eksikliklerimiz bizi bunaltıyor. Elde etmek, sahip olmak, başarmak, kazanmak etrafında şekillenmiş modern dünyada madalyonun öteki yüzünden, insan psikolojisinin ağır travmalar altında ezilişinden bahseden kimseyi bulamıyorsunuz. Herkesin hayatının güllük gülistanlık olduğunu gösterme uğraşı içerisinde olduğu çağda, gösteri toplumunun mutsuzluklarını gizlemeye çalışmaktan başka bir şey yapmadığını, bırakın buna bir çözüm bulmayı bunun farkında bile olmadığını görünce üzülüyorsunuz. Kendi yolunuzda gitmeye çalışırken bir de toplumun bu haliyle imtihan ediliyor olmak yaşamı daha da zorlaştırıyor. Toplum içerisinde bir yer edinmek, soyutlanmak, kendini gerçekleştirmek, tatmin olmak…</p><a id="more"></a><h3 id="Caba-Uzerine"><a href="#Caba-Uzerine" class="headerlink" title="Çaba Üzerine"></a>Çaba Üzerine</h3><p>Gerek sosyal hayatta, gerek iş dünyasında toplumu oluşturan insanlara bakınca şunu farkediyorsunuz. Hepimiz sonuç insanlarıyız. Hiçkimse kimsenin bir şeyi başarıya ulaştırmak için ne kadar çaba sarfettiğinden haberdar değil. Açıkçası umrunda da değil. neye sahipsin, neleri biliyorsun, nasıl bir sosyal statüdesin, kimlerle oturup kalkıyorsun, bana ne katacaksın? gibi sorularla meşgul insanların kafası. Kimse sizin hangi yollarda yürüdüğünüzü, hangi taşları yolunuzdan kaldırıp devam ettiğinizi, hangi kapıda ne kadar beklediğinizi bilmiyor, umursamıyor. Oysa bunlar sizi siz yapan, sizi oluşturan, değiştiren, olgunlaştıran şeyler. Kısacası hayatınız. Öyle bir zaman oluyor ki bu kimselerin içerisine aileniz bile dahil olabiliyor. Bu yalnızlığın, anlaşılamayışın üstesinden gelmeye çalışmak sizi yıpratıyor.</p><p>İnsanların içerisinde yaşamaya çalışırken bu bunalmışlığın çözümünü arıyorsunuz. önce buna bir isim koymaya çalışıyorsunuz; mutluluk, huzur, anlayış… Sonra size bunları getirecek yollarda yürümeye çalışıyorsunuz. Kendi kendinize bir çok soruyla meşgul olarak muhtemel çözümleri deneme yolları. Kısaca arayış.</p><p>Aşırı bunalmışken ve bu arayış içerisindeyken şu ayetlerle karşılaşmak içimi ferahlattı: “Yoksa, Mûsâ’nın ve Allah’ın emirlerini bütünüyle yerine getiren ibrahim’in sahifelerindeki şu hakikatler kendisine haber verilmedi mi? Hiçbir günahkâr, başkasının günahını yüklenmez. İnsan için ancak kendi çalışması(çabası, kovalamacası) vardır. Şüphesiz onun çalışması ileride görülecektir. sonra çalışmasının karşılığı kendisine tastamam verilecektir.” — Necm / 36-41</p><p>Sonuç insanlarıyla bir arada yaşarken ve sonuçlara göre yargılanırken, Yaratıcı’nın sizi sonuçlarınızla değil çalışmanızla, mücadelenizle, çabanızla yargılayacağını idrak etmek yürüdüğünüz yollarda karşılaştığınız zorluklara gülümseyerek bakmanıza neden oluyor. Çünkü o mücadelelerin içerisinde kendinizi başarılı bulduğunuz çok an var. Ki kader’e iman etmiş birisinin sonuçlarının tamamen kendi elinde olmadığının farkındalığı ile nihayetinde Yaratıcı’nın sende görmek istediği şeyin sürekli bir çabalama ve arayışın peşinde olma hali olduğunu anlıyorsunuz.</p><p>Bu anlayış sizi daha cesur kılıyor. Hata yapmaktan ve sonuçlarınızla yargılanmaktan çekinmiyorsunuz. Elinizden gelenin en iyisini yapmaya çabalayarak sonuçtan bağımsız olarak doğru yollarda yürümek ve doğru arayışlarda olmak için hayatınızı şekillendiriyorsunuz.</p><h3 id="Arayis-Uzerine"><a href="#Arayis-Uzerine" class="headerlink" title="Arayış Üzerine"></a>Arayış Üzerine</h3><p>Kişinin kendisine sorması gereken sorular var. Cevapları hemen verilemeyecek olsa da üzerinde yıllarca düşünülmesi gereken sorular. Belki bir ömür boyu cevabı bulunamayacak ve bir hayatı temsil edecek sorular. Maslow’un ihtiyaçlar hiyerarşisinde en üst noktaya geldiğinizde aklınızı kurcalayan sorular. Özünde insanın kendi arayışını bulmaya çalışan sorular.</p><p>Mesela şu:”tanrı benimle neyi kastetmiş olabilir?” — Soren Kierkegaard</p><p>İnsanların kendi iç dünyasında neler yaşadığını bilemeyiz fakat yaşadığımız topluma bakınca sanki insanların çoğu bu sorulardan kaçıyor gibi. Ya da aradıklarını bulmuşlar ve bunlarla mutlular. Peki bu gösteri toplumunun kendi gerçeklerinden kaçıp, problemleri görmezden gelip o küçük fanuslarında mutluluk rolleri kesmelerine ne demeli? Belli ki bir şeyler eksik. Belki de aramayı bıraktık, kaybolduk, sürükleniyoruz.</p><p>Bu durum bir şeyleri başarmak ve değiştirmek idealleri olan, sürekli bir kovalamaca içerisinde daha iyisini zorlayan kişileri maalesef toplumdan soyutluyor. Etrafınızı arayış içerisinde olan insanlarla çevreleyemediğinizde vasatlık sizi de kendine doğru çekiyor. Yapmanız gereken o kadar şeyin üstüne bir de bununla mücadele etmek zorunda kalıyorsunuz.</p><p>Etrafınızdaki insanların mutluluk, popülerlik, para ve prestij gibi sığ kovalamacalar peşinde koştuğunu ve bunları elde ettiğinde kibirle dolaştığını gördükçe gerçekten hayatın bu kadar basit olmaması gerektiğini sorguluyorsunuz. Mutluluğun sürekli olamayacağını, popülerliğin bu vasatlık içerisinde en vasatı ifade ettiğini, paranın sağladıklarının bir yerde hiçbir işe yaramayışını, seni prestijli kıldığını düşünerek kendini ilişkilendirdiğin markalar için sıradan biri olduğunu ve aslında sahte bir prestiji yücelttiğini anlamak bu kadar zor olmasa gerek.</p><p>Kendi arayışım içerisinde idealleri olan, üreten, kendini zorlayan insanlarla bir arada olma imkanı buldum. Üreten insanların üretim sürecine dahil olduğunuzda içlerindeki yaratıcılığın dışarı çıkarken yaşadığı evrimi görme imkanı bulabiliyorsunuz. Bu onların düşünme biçimini görebilmenin en güzel yollarından biri. Endüstriyel ürün tasarımcısı, mimar, grafiker, sanat yönetmeni, senarist, yönetmen, kurgucu, yazılımcı, müzisyen… Böyle insanların üretim ortamlarında çıkacak ürün hakkında fikir alışverişinde bulunarak, film setinde işin bir ucundan tutarak, stüdyoda bir enstrümanın başına geçerek, senaryoyu okuyup düşüncelerini belirterek, kod okuyup başka bir bakış açısı sunarak sağlıklı bir iletişim kuruyorsunuz. Sonra üretim ortamından çıkıp bir masa etrafında akşam yemeği yerken arayışınıza dair soruları gerek açık gerek kapalı bir şekilde sorabiliyorsunuz. Aldığınız cevaplar sorunun muhatabının kendi arayışında bulduklarını ifade etse de size de bir fikir veriyor ve arayışınızda biraz daha netleşiyorsunuz.</p><p>Kimin neyi aradığını ya da ne bulacağını söylemek gibi bir sonuca varmayacağım. Herkes kendi yolunda yürüyerek bulmalı. Fakat önce sorgulamalı. Gerçekten sorguluyor musunuz?</p><p>Gerek dönemin iktidarının getirdiği yozlaşmayla, gerek dünyanın daha da bağlantılı hale gelip bireyi yüceltip bencilleştirmesiyle, gerek internetin yaygınlaşmasıyla etrafımız vasatlıklarla çevrelendi. Güzelliğin ifadesi değişti, iyiliğin anlamı bozuldu, mutluluğun endeksi kaydı, birbirimize güvenmekten vazgeçtik. Gerçekten bu vasatlıktan memnun musunuz? Huzurla uyuyabiliyor musunuz? Tatmin olabiliyor musunuz? İçiniz rahat mı?</p><p>Bir arayış içerisinde olan, bir şeyleri değiştirme idealleriyle yola çıkmaya hazırlanan, yetinmeyen, hayatının gerçekten bir şey ifade etmesini isteyen gençlere birkaç tavsiyede bulunacağım.</p><p>Gençler, lütfen bir düşünün. Hayatınız ne ifade edecek? Eğer hayatınız bir video oyunundan diğerine geçip gidiyorsa, film üstüne film ve dizi üstüne dizi izleyip zaman geçiriyorsanız, konserden konsere ve eğlenceden eğlenceye geziyorsanız, saatlerce kafede oturup onu bunu izleyip kahve içip muhabbet ederek akşamı ediyorsanız, küçücük bir ekrana bakıp başkalarının hayatını izliyorsanız… Neyi kovalıyorsunuz? Bir düşünün. O oyunu çok iyi oynamışsın, o filmi izlemişsin, o diziyi bitirmişsin kimin umrunda? Bu dünyada neyi değiştirecek? Dünyanızda neyi değiştirecek?</p><p>“Sık ve çok gülmek; zeki insanların saygısını ve çocukların sevgisini, şefkatini kazanmak; dürüst eleştirilerin takdirine layık olmak ve yanlış arkadaşların ihanetlerine katlanabilmek; güzelliği takdir edebilmek, başkalarındaki ‘en iyiyi bulabilmek’; sağlıklı bir çocuk, bahçelik bir arazi ya da daha iyi duruma getirilmiş bir sosyal durum yoluyla bu dünyayı olduğundan biraz daha iyi bırakarak terk etmek; bir tek yaşamın bile sırf siz yaşadınız diye daha rahat soluk almış olduğunu bilmek. İşte ‘başarmış olmak’ budur.” — Ralph Waldo Emerson</p><p>Siz gençlerin müthiş bir kovalamaca içerisinde olması gerek. Henüz sorumluluklarınız, riskiniz yokken ve yeterince özgürken, hayatta daha büyük arayışların peşinde olmanız gerek. Vasatlıkla tatmin olamazsınız. Mükemmelliği kovalamalı ve şimdiden etkiyi düşünmelisiniz. Tüm dünya sizin sahip olacağınız etkiyi bekliyor. Bir şeyi, bir insanı, bir durumu daha iyi hale getirmenin peşinde olmanız gerek.</p><p>Kendinize şunu sorun lütfen: “Allah bana ne verdi? Bana ne yeteneği verdi? Bu yetenekle dünyada nasıl bir etki bırakacağım? Bu yetenek ile ne yapacağım?” diye düşünün, lütfen.</p><p>Sizler mükemmellik insanı olmalısınız. Çünkü bir etkiye sahip olabilmenin temelinde bu var. Bu mükemmellik için en iyi uyku düzenine, en iyi beslenme şekline, en iyi egzersiz programına sahip olmalısınız. Çalışmalarınızda, ibadetinizde ve hayatınızda yaptığınız her şeyde en iyisini zorlamalısınız. En üstte olmalısınız. Yeri geldiğinde eğleneceksiniz de. Fakat bu mükemmellik sizi öyle bir yere getirecek ki eğlenceniz bile üst seviyede gerçekleşecek. Etrafınıza örnek olacak, imrenilecek ve yaptığı her şeyi en iyi şekilde yapıyor diye bakılarak etki etmeye başlayacaksınız ve etkiyi düşüneceksiniz.</p><p>“Şuyum buyum varmış, herkesten çok param varmış, birinciymişim kimin umrunda. Ben başkaları için bir şeyler yapmak istiyorum, Bir miras bırakmak istiyorum, Bu dünyada kısıtlı zamanım olduğunu biliyorum. Ölüp gittiğimde bu dünyada bir iz bırakmış olmak istiyorum, bu dünyayı yaşamak için daha iyi bir yer yaptım diyebilmek istiyorum. Ben başkalarında, başka şeylerde, çevremde etki bırakan biri olmak istiyorum.”</p><p>Etkiyi düşünerek hareket etmeye, kendinizi daha yüce bir şey için feda etmeye, bencilliğinizi bir kenara koyup başkaları için bir şeyler yapmaya başladığınızda ve tüm bunların sonucunun sadece sizin çabanıza bağlı olmadığını bilerek ama yine de çaba göstermeye devam ederek çalıştığınızda mutluluğun da paranın da prestijin de iç huzurunun da geldiğini göreceksiniz. Hayatınızın o zaman bir anlam ifade edebildiğini hissedeceksiniz.</p><p>Lütfen düşünün.</p>]]></content:encoded>
      
      
      <category domain="https://enver.in/c/life/">life</category>
      
      
      
      <comments>https://enver.in/caba-arayis-uzerine/#disqus_thread</comments>
      
    </item>
    
    <item>
      <title>Beklentiler, Vazgeçebilmek, Zenginlik ve İlişkiler Üzerine</title>
      <link>https://enver.in/beklentiler-vazgecebilmek-zenginlik-ve-iliskiler-uzerine/</link>
      <guid>https://enver.in/beklentiler-vazgecebilmek-zenginlik-ve-iliskiler-uzerine/</guid>
      <pubDate>Mon, 28 Oct 2019 00:00:00 GMT</pubDate>
      
      <description>Hayatta bir şeyleri elde etmek için olur olmadık kişiler ve şeylerden beklenti içerisine giriyoruz. Kimisi oluyor, kimisi beklediğimizden daha iyisi şeklinde gerçekleşiyor, kimisi de bizi hayal kırıklıkları içerisinde bırakıyor.</description>
      
      
      
      <content:encoded><![CDATA[<h3 id="Beklenti-Uzerine"><a href="#Beklenti-Uzerine" class="headerlink" title="Beklenti Üzerine"></a>Beklenti Üzerine</h3><p>Hayatta bir şeyleri elde etmek için olur olmadık kişiler ve şeylerden beklenti içerisine giriyoruz. Kimisi oluyor, kimisi beklediğimizden daha iyisi şeklinde gerçekleşiyor, kimisi de bizi hayal kırıklıkları içerisinde bırakıyor. Fakat insanız, geleceğin daha iyi olacağı umuduyla bir şeylere bel bağlıyoruz, bir şeyler için çaba sarfediyoruz. Sizi kötü hissettirecek olan beklentilere sahip olmak değil bunların gerçekleşeceğine olan inancınızı içten içe yeşertip beklentilerinizi gerçeğiniz haline getirmek oluyor. Oysa hayat o kadar farklı kombinasyonlar içerisinde yaşanıyor ki beklediğiniz ve kendi gerçeğiniz haline getirdiğiniz şeyin sizin için gerçekten doğru mu, yanlış mı, hayırlı mı hayırsız mı olduğunu bilemiyorsunuz.</p><a id="more"></a><p>Eğer hayatınızın mutluluk grafiğini çizmeye kalksaydınız, şimdiki zamanın ötesi için kalem oynatamayacaktınız. Yaşamak böyle bir şey. Geleceğin bilinmezliğini beklentilerinizle hapsetmektense kışın ortasında baharın gelmesini bekleyen bir ağaç gibi karlar altında dimdik durmaya çalışmalısınız. Belki bahar geç gelecek, belki kışın ortasında güneşli bir güne aldanıp çiçek açacaksınız ve meyve veremeyeceksiniz, belki kurtlar saracak her yanınızı çürüyeceksiniz bahar gelse de siz olmayacaksınız, Belki her şey beklendiği gibi gerçekleşecek ve zamanında çiçek açıp yeşillenip meyvelerinizi vereceksiniz. Tüm bu ihtimallerin gerçekleşme olasılığı etrafınızdaki ağaçlar için her yıl mevcut. Vakti geldiğinde yaprak dökümü mevsimini yaşayacakları gibi. Beklentilerinizi tüm ihtimallerin gerçekleşebileceğini düşünerek, En kötü duruma hazır olarak tasarlayın. Umduğunuzdan daha iyisi olursa ne ala. Fakat daha kötüsünün gerçekleşme ihtimali her zaman aklınızın bir köşesinde bulunsun.</p><h3 id="Vazgecebilmek-Uzerine"><a href="#Vazgecebilmek-Uzerine" class="headerlink" title="Vazgeçebilmek Üzerine"></a>Vazgeçebilmek Üzerine</h3><p>Hayatını zorluklar içerisinde geçirmiş kişiler, bir şeyleri elde etmek için kendilerini hep bir şeylerle savaşmak zorunda hissediyorlar. Karşılarına ne tür zorluklar çıkarsa çıksın bir yolunu bulabilmek için ellerinden gelen ne varsa bunları ortaya koymaktan bir an bile çekinmiyorlar. Vazgeçmek kavramı onlar için imkansız hale geliyor. Bir yolu olmalı, şunu da deneyeyim, sabredeyim, bekleyeyim, biraz akışına bırakayım gibi kendi kendini teselli edip güç kazanarak hala çözüm yolunun olabildiği inancını taşıyorlar.</p><p>Fakat kendi hayatımdaki ve etrafımdaki başarısızlığı, olmayışları, istenmeyen durumları analiz ettiğimde gördüm ki güçlü olmak demek problemler karşısında savaşmak demek değilmiş. Elinden geleni yaptığına inandığın yere geldikten sonra hala bir şeylerin istediğin şekilde gerçekleşmediğini gördüğünde durup düşünüyorsun. acaba artık vazgeçmem gereken yere mi geldim? diye soruyorsun kendine. Doğru yer ve doğru zamanda vazgeçebilmenin, elde etmek istediklerin için sarfettiğin olağanüstü çaba kadar erdemli bir davranış olduğunu, senin ve olmasını istediğin şeylerin ötesinde gerçekleşen başka hesapların olduğunu farkediyorsun. Sonrasında olaylar her ne kadar istemediğin şekilde gerçekleşse de içini bir huzur kaplıyor. Hafifliyorsun. elinizden geleni yaptığınızı düşünüyorsanız, bir yerden sonra vazgeçmeyi de bilmelisiniz. Zihninizde, kalbinizde çözümün sizde olmadığı acıları taşımayın.</p><h3 id="Zenginlik-Uzerine"><a href="#Zenginlik-Uzerine" class="headerlink" title="Zenginlik Üzerine"></a>Zenginlik Üzerine</h3><p>İşim gereği hayal edemediğim kadar zengin insanlarla aynı masa etrafında bir şeyleri konuşma fırsatı buldum. Uzun toplantılarda, altında çalışan insanların söylemeye cüret edemeyeceği cümleleri konumumun karşımdaki insanın etkisinin erişemeyeceği yerlerde olduğuna güvenerek söyleme cesareti buldum. Hararetli tartışmaların geçtiği bu toplantılarda gördüğüm şu oldu. Benim ömrüm boyunca kazanamayacağımı düşündüğüm parayı kasasında nakit şekilde bulunduran adamların sanki bu zenginliğe sahip değillermiş gibi mütevazı bir şekilde yaşadıklarını, senin benim gibi gündelik konularda dertleri olduğunu, kendisine yönelttiğiniz olumsuz düşünceler karşısında bu düşünceleri değiştirebilecek güce sahip olmasına rağmen bunu kullanma gereği hissetmediğini ve bu düşüncelere karşı nezaketle ve sakinlikle çözüm için arayışını belirttiğini, ne kadar paraya sahip olursa olsun bir yerden sonra iş yapmanın para kazanmaktan daha değerli olduğunu, problemlerini çözebilmesine yardımcı olacak paraya sahip olsa da paranın çözemediği problemlerle boğuştuğunu, günün sonunda senin benim gibi sahip olduğumuz her şeyi yitireceğimizin bilincine sahip olduklarını, daha çok paranın daha çok mutluluk getirmediğini hatta mutsuz olmak için daha çok kapı açtığını gördüm.</p><p>Asıl zenginliğin başını yastığa huzurla koyup yarından endişe etmeden uyuyabilmenin, sabah kuş sesleriyle uyanıp balkona çıkıp manzaranın tadını çıkarabilmenin, etrafınızı sevdiğiniz insanlarla çevreleyebilmenin, bir kedinin bir köpeğin başını okşayıp onu mutlu etmenin, akşam eve geldiğinizde sizi sofrada bekleyen insanların olduğunu bilmenin, geç kaldığınızda sizi merak edip arayan insanların olduğunun, hangi vakit olursa olsun bir mesajınızla bir aramanızla kapınıza gelip sizin iyi olduğunuza emin olmadan bir yere ayrılmayan ve ‘hadi gidelim.’ deyip ‘nereye’ sorusunu sormanıza gerek bırakmadan gerçekten size iyi gelecek yeri bilen ve oraya götüren dosta sahip olmanın, yardıma ihtiyacınız olduğunda elinden geleni yapan ve eksik kaldığını düşündüğünde daha iyisini yapabileceğine inandığı kişiye yönlendiren ve sizi çözümsüz bırakmayan insanlarla çevrelenmenin, sizi daha iyi birisi yapmak için hiç ummadığınız anlarda baş başa iken eksiklerinizi ve yanlışlarınızı güzel dille ifade edebilen büyüklere sahip olmanın etrafında şekillendiğini düşünüyorum. Tüm bunların beklentisi içerisinde olmadan, hayatın içerisinde büyük savaşlar vermeden, kendi kendine birer birer edinilmiş zenginlikler olduğunu düşününce paranın ucuz bir mutluluk getirdiğini görüyorsunuz.</p><h3 id="Iliskiler-Uzerine"><a href="#Iliskiler-Uzerine" class="headerlink" title="İlişkiler Üzerine"></a>İlişkiler Üzerine</h3><p>İlişkinin bir çok çeşidi var. Burada bahsedeceğim sevgi temelinde kurulan gerçek ilişkiler olacak. Bu devirde içinin iyice boşaltıldığına çokça şahit olsak da bir yerlerde gerçekten seven ve sevilen insanların olduğuna olan inancıma binaen yazacağım.</p><p>Bir yerde doğru ilişkinin iki insanın birbirine ihtiyaç duymadığının farkında olduğu ama yine de birlikte kalabildiğini ifade eden bir cümle okumuştum. Sen olmadan da yapabilecekken seninle kalmak isteğine sahip olmak bambaşka boyutlar kazandırıyor ilişkiye.</p><p>Gerçek şu ki; yanımızda kim olursa olsun yalnızız. Yalnız geldiğimiz bu hayattan bizim için zamanın geçmediği ve çok hızlı geçtiği o mutluluk ve hüzün anlarının hepsini yaşayıp yine yalnız gideceğiz. Bu yüzden başkalarıyla ilişki kurarken ilk önce edinmemiz gereken davranış, yalnız kalabilme becerisine sahip olmaktır. Yalnızken sıkılmadan, yorulmadan kendi kendinizle güzel vakit geçirebildiğinizde, kendi benliğinizle iyi bir ilişki kurabildiğinizde daha sonra hayatınıza dahil olmak isteyen ve hayatınızdan çıkmak isteyen kişilere karşı hoşgörüyle yaklaşabiliyorsunuz. Kendi yalnızlığınıza dokundurmadan, buna saygı duyulduğunu hissettiğiniz insanlarla daha doğru bir iletişim kurabiliyorsunuz. Ne zaman ki yalnızlığınızı değiştiren, müdahil olan insanlar karşınıza çıkıyor ve sizi siz olmaktan çıkarıyor işte o zaman yalnızlığınızı paylaşma gafletinde bulunuyorsunuz. Hayatınızdan çıktıklarında ise değişmiş yalnızlığınız sizi mutsuz ediyor. Ne tür bir ilişki kurarsanız kurun, kendinize saygılı kalmak için yalnızlığınızı paylaşmayın. Kendi kendinize mutlu olamıyorsanız, kimse sizi mutlu edemez. Her şeyi kendi ruhuyla yaşayıp kendini mutlu etmeyi öğrenememiş birine bir başkası mutluluğun kapılarını açamayacaktır. İlişkiler karşındakini mutlu etmek için yaşanmaz, birlikte mutlu olunacak yollarda yürümek için yaşanır.</p><p>Beklentiler ve vazgeçebilmek üzerine yazdığım şeyler ilişkilerin üzerine tam oturuyor. Kimseyi kendinizi sevmeye zorlayamazsınız, ancak sevilebilir biri olabilirsiniz ve gerisini karşınızdakine bırakırsınız. Eğer güzel bir şeyin olabileceğine inanıyorsanız elinizden geleni yaparsınız ve karşılık beklersiniz. Eğer beklediğiniz karşılığı alamadıysanız artık vazgeçilecek yere gelmişsinizdir. Kimse sizden değerli değil, kimse son şansınız değil, kimse siz olmadan yaşamına devam edemeyecek değil, siz de o kişi olmadan yaşayamayacak değilsiniz. Karşımızdaki insanı severken ölçüyü kaçırıp onu öyle bir yere koyuyoruz ki, bizim için yapmadıklarına bahaneler bulup karşımızdaki kişiyi kendi içimizde aklayacak seviyeye geliyoruz. Oysa istese gelirdi, yazardı, anlatırdı, paylaşırdı. İnsan istedikten sonra dağları, denizleri aşıyor ve yanında olmanın bir yolunu buluyor. Karşınızdaki insana değer verirken onun yapmadıklarını aklayarak sevmeye devam etmek için bir yol aramayın. Hayatınızdan çıkmak isteyen insanlara karşı eğer elinizden geleni yaptığınızı düşünüyorsanız gitmeleri için izin verin. Bu aşamada biliyorum içiniz yanacak fakat bunu sükunetle karşılayabildiğinizde bir süre sonra içinizi huzur kaplayacak. Olması için çaba sarfettiğiniz süreçte aslında ne kadar yorulduğunuzu farkedeceksiniz. Bir gün, daha aklı başında sevebildiğinizde gerçekten sizinle olmak isteyen insanın süreci ne kadar da kolaylaştırdığını göreceksiniz.</p><p>Karşınızdakine gösterdiğiniz dürüstlük, nezaket, saygı ve özveri size nasıl davranılmasını istediğinizle alakalıymış. Kendine saygısı olmayan, bencilliği kendini sevmekle karıştıran, gizli saklı işler çeviren, bir kalbe birden fazla sevgiyi sığdırmaya çalışan, ilişkileri gündelik bir rutin haline getirmiş, ilgi bağımlısı, kendini sevmekten bihaber insanlarla ilişki kurduğunuzda aslında kendinize saygısızlık ettiğinizi görüyorsunuz. Karşınızdaki için sadece bir seçenekten fazlası olmadığınızı, yedekte tutulduğunuzu, vazgeçemeyeceğinizi bildiği için rahatça umursanmadığınızı anlayınca böyle bir ilişki içerisinde olmaktansa yalnız olmanın onuruyla yaşamak istiyorsunuz.</p>]]></content:encoded>
      
      
      <category domain="https://enver.in/c/life/">life</category>
      
      
      
      <comments>https://enver.in/beklentiler-vazgecebilmek-zenginlik-ve-iliskiler-uzerine/#disqus_thread</comments>
      
    </item>
    
    <item>
      <title>Mücadele ve Acı Üzerine</title>
      <link>https://enver.in/mucadele-aci-uzerine/</link>
      <guid>https://enver.in/mucadele-aci-uzerine/</guid>
      <pubDate>Mon, 28 Oct 2019 00:00:00 GMT</pubDate>
      
      <description>Hayatın içerisinde karşımıza çıkan problemler ve eksiklere karşı nasıl bir yol izlemeliyiz? sorusuna cevap aramak...</description>
      
      
      
      <content:encoded><![CDATA[<h3 id="Mucadele-Uzerine"><a href="#Mucadele-Uzerine" class="headerlink" title="Mücadele Üzerine"></a>Mücadele Üzerine</h3><p>Ne zaman hayatın içerisinde bir yerlerde umutsuzluğa doğru yol aldığımı farketsem şöyle bir geriye doğru çekilip durduğumda Atatürk’ün şu sözleri geçiyor içimden: “Umutsuz durumlar yoktur, umutsuz insanlar vardır. Ben hiçbir zaman umudumu yitirmedim.” ve ardından meclisin açılışından sonra Milli Mücadele’ye inancı zayıf olanları gördüğünde kürsüye çıkıp yaptığı o tarihi konuşma beliriyor zihnimde: “İşittim ki bazı arkadaşlar yoksulluğumuzu bahane ederek memleketlerine dönmek istiyorlarmış. Ben kimseyi zorla milli meclise davet etmedim. Herkes kararında hürdür, bunlara başkaları da katılabilirler. Ben bu kutsal davaya inanmış bir insan sıfatıyla buradan bir yere gitmemeye karar verdim. Hatta hepiniz gidebilirsiniz. Asker mustafa kemal mavzerini eline alır, fişeklerini göğsüne dizer, bir eline de bayrağı alır, bu şekilde Elmadağı’na çıkar, orada tek kurşunum kalana kadar vatanı müdafaa ederim. Kurşunlarım bitince bu aciz vücudumu bayrağıma sarar, düşman kurşunlarıyla yaralanır, temiz kanımı, kutsal bayrağıma içire içire tek başıma can veririm. Ben buna and içtim.”</p><a id="more"></a><p>İmkansızlıklar içerisinde verilmiş mücadelelerin arkasındaki o sağlam kararlılığı görünce ve attığın her adımda, aldığın her nefeste 100 yıl önce senin daha iyi bir hayat yaşaman için canlarını vermekten bir adım geri durmamış insanların inanmışlığını hissedince kendinden vazgeçme gibi bir ihtimalin kalmıyor.</p><p>Aldatılacak, kandırılacak, terk edilecek, vazgeçilecek, sevilmeyecek, unutulacak, anlaşılmayacak, yarı yolda bırakılacaksınız. yaşamak size bunları vaadediyor. Çok sevdiğiniz eşinizden, çok iyi bildiğiniz işinizden, annenizden, babanızdan, kardeşinizden ayrılacaksınız. İnsan her şeye rağmen bir an bile kendinden umudunu yitirmemeliymiş.</p><p>Hayat ciddi bir mesele. tozpembe görüntülere aldanıp, kendinizi hayallerin içine bırakarak gerçeklikten uzaklaştığınızda size öyle bir cevap veriyor ki kendinizi kaybediyorsunuz.</p><p>İnsan kendini kaybetmemeliymiş, sürüklenmemeliymiş.</p><p>Gerçek şu ki; siz kendinizi ciddiye almazsanız kimse sizi ciddiye almayacak, siz kendinize saygı duymazsanız kimse size saygı duymayacak, siz kendi mücadelenize inanmazsanız kimse sizin için mücadele etmeyecek. Yalnız başınıza yola çıktığınızı bir an bile unutmayın. Bırakın sizinle birlikte mücadele etmek isteyenler kendini kanıtlasın. Yol bunun cevabını verecektir.</p><h3 id="Aci-Uzerine"><a href="#Aci-Uzerine" class="headerlink" title="Acı Üzerine"></a>Acı Üzerine</h3><p>Hiçbirimizin kaçamayacağı gerçekler var. Acıyla imtihan edildiğimiz gerçeği bunlardan biri.</p><p>Delirmemek için edinilmiş alışkanlıklar gibi acıyla başetmenin kendimce bir yolunu bulmaya çalışıyorum. İnsan kendini savunmasızca açık ettiği alışkanlıklar edinmeliymiş. acıları biriktirmemeli, hatta sonuna kadar yaşamalıymış. Acının içinden geçip bu gerçeklikle yaşamayı öğrenmeliymiş.</p><p>Ne zaman acılarım dayanılamayacak noktaya gelse, ki geceleri gelir, ağlamamak için kendimi sıktığımı farkettiğimde koşu ayakkabılarımı giyer, sonsuza kadar koşma isteğiyle yola çıkarım. Vakit kaç olursa olsun o acıyı en derinden yaşamanın benim için yolunun bu olduğunu öğrendim. Gecenin sessizliğinde ve karanlığında sadece kendimle, içimdeki acıyla, zihnimdeki düşüncelerle kalıp, bedenimdeki fiziksel acıyı umursamadan, kan, ter ve gözyaşıyla saatlerce durmadan koşmak, bunu birçok gece tekrarlamak, sonunda o acıyı içimde bir yerlere gömmek…</p><p>Acıdan kaçmaktansa üzerine gidip onu kendi içinizde kabullenebileceğiniz bir yere koymanın yolunu bulmak gerek diye düşünüyorum. bunun için de varoluşunuzu kendinize gösterebildiğiniz uğraşlar bulmak gerektiğini.</p>]]></content:encoded>
      
      
      <category domain="https://enver.in/c/life/">life</category>
      
      
      
      <comments>https://enver.in/mucadele-aci-uzerine/#disqus_thread</comments>
      
    </item>
    
    <item>
      <title>Computational Kindness</title>
      <link>https://enver.in/computational-kindness/</link>
      <guid>https://enver.in/computational-kindness/</guid>
      <pubDate>Fri, 21 Jun 2019 00:00:00 GMT</pubDate>
      
      <description>Objektif doğruluğun değerlendirilmesindeki olasılıkları hesaba katmamız gerekecek gibi görünüyor...</description>
      
      
      
      <content:encoded><![CDATA[<p>ing. hesaplamalı/hesaplanabilir nezaket/iyilik/kolaylık</p><p>Brian Christian ve Tom Griffiths tarafından yazılan <a href="https://www.amazon.com/dp/1627790365/">Algorithms To Live By</a> adlı kitabın sonuç bölümünde bilgisayar bilimleri(computer science) literatürüne kazandırılmış kavram.</p><a id="more"></a><p>Henüz tanımlanmamış olsa da daha öncesinde Edsger Wybe Dijkstra’nın gösterim kuralları hakkındaki <a href="https://www.cs.utexas.edu/users/EWD/transcriptions/EWD13xx/EWD1300.html">notunda</a> şöyle bir ifade ile kendine yer bulmuş:</p><p>“Sadece 60 okuyucuya sahip olsanız bile, ortalama okuyucunuza bir dakika kazandırmak bir saat harcamayı öder.” (even if you have only 60 readers, it pays to spend an hour if by doing so you can save your average reader a minute.)</p><p>Bu her yazarın kulak vermesi gereken bir aforizma. Özü anlatmanın, açık olmanın, lafı eveleyip gevelememenin çabasının karşındakilere kendini en yalın şekliyle ifade etme ve karşındakine bir şeyler kazandırma iyiliğini temsil ediyor. Böylece daha anlaşılır, okunabilir ve konuşulabilir oluyorsunuz.</p><p>Hesaplanabilir iyilik ya da nezaketten bahsederken ne demek istiyoruz? Buradaki hesaplama, iyiliğin karşılığını beklemek, peşine düşmek ya da göze sokmak değil. Karşımıza çıkan problemlerde, yüzyüze geldiğimiz durumlarda optimum çözümü ve davranışı sergilemek için girilen bir hesaptan bahsediyoruz.</p><p>“Objektif doğruluğun değerlendirilmesindeki olasılıkları hesaba katmamız gerekecek gibi görünüyor… Objektif olarak doğru olan eylem, muhtemelen en hayırlı olanıdır. Bunu en akıllıca hareket olarak tanımlayacağım.” - Bertrand Russell</p><p>Bilgisayar dünyasında hesaplama maliyetli bir iş. Donanım seviyesinde fiziksel maliyetlerle, yazılım seviyesinde yer ve zaman maliyetleriyle karşılaşıyoruz. Sırf bu maliyet hesaplamaları için karmaşıklık ve karmaşıklık analizi konuları mevcut. Ayrıca işlemcinin boş yere çalışmasını da istemiyoruz ve işlemciyi optimum şekilde kullanabilmek için cpu scheduling hesaplamasına gidiyoruz. Yazılım tarafında en uygun yer ve zaman maliyetini veren algoritmalarla, tasarım desenleriyle, ‘kendini tekrar etme’ gibi prensiplerle, takımca kabul edilmiş ve sınırları çizilmiş kodlama stilleriyle çalışarak hem emeğin sergilendiği tarafta hem de ürünün nihayete erip koştuğu tarafta bir iyilik hesaplamasına gidiyoruz. Bunları düzgün yapmadığınızda iş gücünü, zihinsel faaliyeti, fiziksel kaynakları sonsuza kadar çalışmak üzere yazılmış döngülere, uzun zaman alan işlemlere, gereksiz yer kaplayan uygulamalara, yanlış ve eksik hesaplamalara harcamış oluyorsunuz. Bunu istemezsiniz.</p><p>Aslında etrafımıza şöyle bir  baktığımızda hayatımıza bir şekilde girmeye başlayan teknolojik gelişmeler birilerinin bizim için önceden hesaplayıp hayata geçirdiği iyiliklerden oluşuyor. Mobil ödeme, temassız kart, tek tıkla ödeme, amazon go, parmak izi okuyucu ile doğrulama, yüz ile doğrulama, akıllı bisikletler…</p><p>Bu konu teknik olarak bilgisayar bilimlerinde çözülmüş, prensipleri oluşturulmuş ve genel anlamda çoğu hesabı yapılmış ve bir olgunluğa erişmiş. Bundan sonraki bölümde hesaplanabilir iyiliğin sosyal alanlardaki etkilerini, iletişim becerilerine ve doğru iletişime katkılarını, ikili ilişkilerdeki rolüne değineceğim.</p><p>…</p><ul><li>“Tiyatroya gidelim mi?”</li></ul><ul><li>“Olur.”</li></ul><ul><li>“Ne zaman gidelim?”</li></ul><ul><li>“Ne zaman istersen, benim için fark etmez.”</li></ul><ul><li>“… Tamam.”</li></ul><p>…</p><p>…</p><ul><li>“Hey tiyatro planı ne oldu?</li></ul><p>…</p><p>Bu ve benzeri diyalogları yaşamışsınızdır. Gerçekleşmemiş planlar, cevaplanamamış sorular, yarım kalan konuşmalar iletişimi, etkileşimi ve ilişkileri etkiliyor.</p><p>İletişim kurarken ve planlar yaparken doğru soruları ve istenen cevapları almak için hesaplamanız gereken bir yükle karşılaşıyoruz. Kitapta buna bilişsel yük(cognitive load) denmiş. Eğer bu yükü daha iletişimin en başında hesap ederseniz, sorulması gereken soruları ve beklediğiniz cevapları netleştirebilirsiniz. Böylece ne zaman evet/hayır cevapları beklediğinizi, ne zaman bu cevaplardan kaçınıp iletişimi tıkamamanız gerektiğini anlayabiliyorsunuz. Böylece computationally kind bir tavır sergilemiş ve karşınızdaki için işleri kolaylaştırmış oluyorsunuz. Eğer bunu yapamazsanız iletişimin bozulmasına, planların gerçekleşmemesine, istenen cevapları alamamanıza karşılık sorumluluğu başkalarına yüklüyorsunuz. Kitap bunu “pass the cognitive buck” olarak ifade etmiş.</p><p>Kitapta hesaplanabilir iyiliğin sadece davranışsal değil aynı zamanda bir tasarım prensibini de ifade ettiğini belirten güzel örnekler mevcut. Para üstü vermek, doğru park yeri tasarımı ve etkili iş görüşmesi yapmak üzerine farklı bakış açıları sunuyor fakat girinin uzamaması ve merak edenin gidip okuması için açıklamayacağım.</p><p>Özellikle karşımıza çıkan bu ve benzeri kavramların sadece bilgisayar bilimleri alanıyla sınırlı kalmamış olması ilgi çekici. Yapay zekayı(artifical intelligence) anlamak, büyük verilerle(big data) çalışıp makinelerin öğrenmesini(machine learning) sağlamak ve bu öğrenme sonucunda bir karar verme(decision making) durumuna gelmek disiplinlerarası bir çalışmanın ürünü olarak ortaya çıkıyor.(bilişsel bilimler / cognitive science) Tüm bu hesaplamaları yapabilmek için matematikle, doğru ve mantıksal karar verebilmek için iktisatla, insan gibi karar verebilmek için psikolojiyle, problemleri modelleyebilmek için sinirbilimle ve daha sayamadığım bir çok alanla ilişki içerisindeki bir disiplin. Haliyle bilgisayar bilimlerinde yapılan çalışmaların ilgili olduğu disiplinlere sunduğu katkılar ve getirdiği yeni bakış açıları hayatın içerisinde karşımıza çıkabiliyor. Ne yazık ki ülkemizde “bilgisayar mühendisi” titri ile çalışan ya da okuyan insanlarda gördüğüm eksiklik bu mesleğin bilimsel tarafını gözardı ediyor olmaları. Hangi programlama dilini öğreneyim, hangi yazılımı iyi kullanayım, hangi mülakat sorularını cevaplayayım gibi sadece iş bulmaya ve sektörde “sıradan bir geliştirici” olmaya yönelik çabalar içerisindeler. Oysa bilgisayar bilimlerinin <a href="https://www.wikiwand.com/en/Outline_of_computer_science">ilişkili olduğu alanlar</a> o kadar geniş ki; yapılacak, keşfedilecek, deneyimlenecek bambaşka dünyalar ve çözülecek birçok problem var.</p>]]></content:encoded>
      
      
      <category domain="https://enver.in/c/software/">software</category>
      
      
      
      <comments>https://enver.in/computational-kindness/#disqus_thread</comments>
      
    </item>
    
    <item>
      <title>Laravel İle Yazılım Geliştirme Üzerine</title>
      <link>https://enver.in/laravel-ile-yazilim-gelistirme-uzerine/</link>
      <guid>https://enver.in/laravel-ile-yazilim-gelistirme-uzerine/</guid>
      <pubDate>Mon, 21 Jan 2019 00:00:00 GMT</pubDate>
      
      <description>&lt;p&gt;Laravel, son dört yıldır php dili ile bir uygulama geliştirme düşüncesine girdiğim an hep tercihim olmuş web uygulaması geliştirme çatısı.&lt;/p&gt;
&lt;p&gt;bununla geliştirdiğim ve halihazırda sorunsuz bir şekilde çalışan, ara ara güncellediğim ve yeni özellikler eklediğim 10 taneden fazla web uygulaması mevcut. içerisinde elektronik ticaret, crm, sipariş otomasyonu, içerik yönetim sistemi, depo ürün lokasyon takibi, çok dilli içerik portalları, araç kiralama platformu vb. bulunan uygulamalar bunlar.&lt;/p&gt;</description>
      
      
      
      <content:encoded><![CDATA[<p>Laravel, son dört yıldır php dili ile bir uygulama geliştirme düşüncesine girdiğim an hep tercihim olmuş web uygulaması geliştirme çatısı.</p><p>bununla geliştirdiğim ve halihazırda sorunsuz bir şekilde çalışan, ara ara güncellediğim ve yeni özellikler eklediğim 10 taneden fazla web uygulaması mevcut. içerisinde elektronik ticaret, crm, sipariş otomasyonu, içerik yönetim sistemi, depo ürün lokasyon takibi, çok dilli içerik portalları, araç kiralama platformu vb. bulunan uygulamalar bunlar.</p><a id="more"></a><p>kodu/yazılımı/geliştirme ortamını bir kenara bırakıp bu sistemlerin gerçek dünyada nasıl davranacağını iyi tasarlamak gerekiyor. günün sonunda bu uygulamaları insanlar kullanıyor ve bir değer üretiyorlar.</p><p>bu uygulamaları geliştirme süreçlerinin içerisinde başkalarının geliştirdiği kodları inceleme fırsatım oldu. bu kodlar; daha çok yarım kalmış, teslim tarihi yaklaşmış ve yetiştirilmesi mümkün olmayan uygulamalara aitti. birkaç tanesine el attım, birkaç tanesine baştan yazılması gerektiğini belirterek bu işi yapmayacağımı söyledim. ayrıca github’da laravel ile yazılmış cms, blog, eticaret vs. uygulamaları da inceledim. yazmaktansa satın almanın daha iyi olacağını düşünüp parasını ödeyerek envato’dan satın aldığım uygulamaların kodlarını da inceledim.</p><p>tüm bu gözlemlerden ve deneyimlerden sonra sitemle birlikte birkaç tavsiyede bulunmak istiyorum.</p><p>sanırım laravel’le uygulama geliştirenler döküman okumaktan acizler. route-controller-model-view kısmını okuyup öğrendiklerini sanarak yazmaya başlıyorlar. iyi kötü bu dökümanlar piyasada birkaç iyi php developer çıkardı fakat ‘ben laravel biliyorum.’ diyenlerin çoğu daha mvc’nin, tasarım desenlerinin, dry’nin, uygulama mimarisi tasarlamanın yakınından bile geçmiyor.</p><p>view dosyasında model sınıfı kullanıp veri çeken, tüm işi controllerda halleden, controller içinde mail attıran, önbellekten bihaber olan, gereksiz session kullanan, aynı işleri yapan ayrı ayrı view dosyaları oluşturan, service provider, policy, gate, command, queue hak getire.</p><p>söyleyecek çok şey var fakat ben şikayetçi olmayı, eleştirmeyi sevmiyorum. bu yüzden bu başlık altına gelip bir şeyler öğrenmek isteyenlere birkaç tavsiye bırakacağım.</p><ul><li><p>uygulama yaşam döngüsünü iyi öğrenin. istek nereden nereye gidiyor, nerelere uğruyor, hangi yapı isteği nasıl manipüle ediyor. bunu öğrendiğinizde hangi aşamada nelere sahip olduğunuzu ve neler yapabileceğinizi görebiliyorsunuz.</p></li><li><p>doğrulama ve yetkilendirme yapılarını inceleyin. mutlaka laravel’le gelen giriş çıkış kayıt işlemlerini kontrol edebileceğiniz bir yapıya büründürün. uygulamanızın yönetim paneli de olacaksa önyüzün kullanıcıları ile yönetim paneli kullanıcılarını ayırın. kullanıcıları aynı tabloda tutmayın bunun için guard yapısını kullanın.</p></li><li><p>rol ve izin yönetimini kullanın. kullanıcıların yapabileceklerini rol ve izinlerle kontrol edin. policy bunun için var.</p></li><li><p>service provider’ın durduğu yeri kavrayın. kendi service providerlarınızı yazın.</p></li><li><p>mümkün olduğunca controllerda az kod bulundurun. controllerlar iş yapmak için değil yaptırmak için varlar.</p></li><li><p>route dosyalarınızı organize hale getirin. daha anlaşılır olacaksa parçalamaktan çekinmeyin. bir middleware’i birden çok rotada kullanacaksanız bu rotaları mümkünse grup içerisine alın.</p></li><li><p>bir model üzerinde crud işlemleri yapıyorsanız resource controller kullanın. gereksiz yere route dosyasını şişirmeyin.</p></li><li><p>anlamlı ve kısa ingilizce endpointler verin. users, products, customers, roles gibi.</p></li><li><p>resource controller kullandığınız yerde route model binding yapabileceğinizi düşünün. veri ilişkilendirilmemiş bir şekilde ve değişikliğe uğramadan işinize yarayacaksa aynı işi metot içerisinde yazmayın bind edin.</p></li><li><p>form doğrulama işlemlerini controllerda yapmayın. gidin form request sınıfı yazın, metota bind edin.</p></li><li><p>view dosyalarınızı rotalarınızla eşleştirin. products diye bir endpoint varsa views altında products/index.blade.php products/create.blade.php gibi controller rotası ve metotuna göre view dosyalarına isim verin. böylece proje dosyalarına aşinalığınız artacak ve neyi nerede aradığınızı bileceksiniz.</p></li><li><p>yazılımcılar tembel insanlardır. bir işi tekrar tekrar yapmayın. gidin bir macroserviceprovider yazın, macro dosyalarınızı dahil edin. view macroları yazın. veri şöyleyse şunu yap şöyleyse bunu yap işlerini macroda tanımlayın. sonra viewda macroyu çağırın. daha temiz view dosyaları elde edin.</p></li><li><p>veri setlerinizi viewlara composerlarla bağlayın. composerserviceprovider yazın. hangi viewda hangi composer metotunun çalışacağını tanımlayın. mümkünse veriyi önbelleğe koyun. mesela kategori listesini her seferinde dbden getirip view içine basmaktansa bir composera bağlayıp önbellekten getirip kategori view dosyasına o veriyi aktarın. istediğiniz yerde kategori view dosyasını include edin.</p></li><li><p>modellerinizi sade tutun. ilişkileri, mutatorleri, eventleri modelde tutabilirsiniz. aynı işi birden fazla modelde yapacaksanız, trait kullanın ya da modelleri bir üst modelden extend edin.</p></li><li><p>repository pattern kullanın. kod tabanınız genişleyecektir fakat uygulamanızın daha organize ve genişletilmeye müsait olduğunu göreceksiniz. interfaceler yazın. controllerınız bu interfacelerle çalışsın. ioc containerın nimetlerinden faydalanın.</p></li><li><p>bir süre sonra controller metotlarınızda iş yapan kısımların parametreler olduğunu metotun gövdesinde ise sadece sonuca göre yapılacak işlerin kaldığını göreceksiniz.</p></li><li><p>mail, bildirim, sms gibi işler için eventleri kullanın. eventleri hemen işlemeyip kuyruğa alma yolunu tercih edin. eventlistenerlar yazın. yazdığınız kodlar hep bir sınıf yapısında olsun. eventlistenerı closure olarak da yazabilirsiniz. fakat eventten gelen verinin manipüle edilmesi gerekeceği durumda bu manipülasyonu yapan kodu closure içerisinde yazmaktansa eventlistener sınıfında private bir metot olarak tanımlamak işleri ayırmak açısından önemli.</p></li><li><p>model ilişkilerini iyi tanımlayın. bire çok olarak baktığınız ilişki belki çok-çok ilişkisidir. hatta bunu polymorphic yapmak belki işin büyük kısmını veritabanına bırakıp daha temiz kod yazmanızı sağlayacaktır.</p></li><li><p>veritabanı manipülasyonu için başka araçlar kullanmayın. komut satırını sevin. migrationları etkili kullanın. elle veri girmeyin, model factoryler yazıp fake verileri seed edin.</p></li><li><p>artisan komutları yazıp işleri kolaylaştırın. bu komutları uygulamanız içerisinden çağırın. bırakın onlar aynı işleri tekrar tekrar yapsın.</p></li><li><p>git öğrenin. uygulamanızı versiyonlayın. daha kolay takip edebileceğinizi farkedin.</p></li><li><p>vaktiniz bolsa önce test yazın. (ah ah)</p></li><li><p>sunucu ile haşır neşir olun. geliştirme ortamınızı tanıyın. yazılımların nasıl kurulacağını, nasıl ayarlanacağını, dosya izinlerini, yerelleştirmeyi, zaman işlemlerini yapmayı öğrenin.</p></li><li><p>deployment hizmetlerini inceleyin. aws, digitalocean, google cloud platform gibi hizmetleri test edin. uygulamanızı deploy edin.</p></li><li><p>redis, memcached, varnish, nginx, elasticsearch gibi yazılımların nasıl çalıştığını kavrayın. kullanın.</p></li></ul>]]></content:encoded>
      
      
      <category domain="https://enver.in/c/software/">software</category>
      
      
      
      <comments>https://enver.in/laravel-ile-yazilim-gelistirme-uzerine/#disqus_thread</comments>
      
    </item>
    
    <item>
      <title>Kod Yazmaya Başlayacaklara Tavsiyeler</title>
      <link>https://enver.in/kod-yazmaya-baslayacaklara-tavsiyeler/</link>
      <guid>https://enver.in/kod-yazmaya-baslayacaklara-tavsiyeler/</guid>
      <pubDate>Fri, 11 Jan 2019 00:00:00 GMT</pubDate>
      
      <description>Kod yazmaya nasıl başlayabilirim?</description>
      
      
      
      <content:encoded><![CDATA[<p>uzun zamandır hakkında bir şeyler yazmak istediğim bir konu bu. hazır internet altyapısında bakımlar yapılırken gecenin geçmek bilmezliğini değerlendirmek için fırsat bulup zihnimi biraz boşaltayım.</p><a id="more"></a><p>baştan söyleyeyim; bu yazı içerisinde herhangi bir kaynak paylaşımı olmayacağı gibi “gidin şunu öğrenin.” de demeyeceğim. daha çok: kod yazmanın, geliştirici olmanın, ortaya kaliteli ürünler çıkarmanın, kendini gerçekleştirme tatmininin yani bu başlığı okuma nedeninizin temelleri üzerine yazacağım. en başta anlaşılması gereken de budur. söyleyeceklerim kendini bu alanda geliştirmesine destek olduğum ve birlikte kariyer planlaması yaptığımız, yeri geldiğinde eşli programlama seanslarıyla problem çözme üzerine tartıştığımız birkaç öğrencimin bakış açılarını gözlemleyerek ortaya çıkan şeyler.</p><ul><li><p>ilk önce neden kod yazmayı öğrenmek istediğinizi kendi kendinize mantıklı ve kabul edilebilir bir şekilde cevaplamalısınız. bu bir hobi mi, iş mi, kişisel projeleri gerçekleştirmek mi ya da artık ne ise. size bu motivasyonu sağlayacak ve bunu diri tutacak cevabı kendinize vermelisiniz. arapça’da çok güzel bir kelime var: sebat. cevabınız sizi sebatlı olmaya yönlendirmiyorsa ve bu alanda başarılı olmak istiyorsanız oturup ciddi ciddi düşünün ve gerekirse vazgeçin. bu sadece bu alanda değil bir hayat felsefesi olarak bakılması gereken bir şey. yoksa mutsuz, başarısız ve kendini yetersiz gören biri olmanız kaçınılmaz. hiçkimse bu motivasyona sahip değilken saatlerce bir ekrana bakarak gelişme kaydedemez. aslında verilebilecek en iyi tavsiye bu. mevzunun özü de bu. cevabınızı bulduğunuzda ve o motivasyonu sağladığınızda gecenin bir yarısı aklınıza daha iyi bir çözümün gelmesiyle yataktan fırlayıp kod yazmak için can atacak, yorgun düşmenize rağmen sırf henüz tatmin olmadığınız için geliştirmeyi sonlandırmayıp devam edebilecek, yeni bir şey bulduğunuzda onu keşfetmenin merakıyla derinlere dalmak isteyeceksiniz. bu duruma geldiğinizde size bir başkasının kaynak sunmasına gerek olmadığını da göreceksiniz. çünkü siz onu bulmaya, keşfetmeye ve anlamaya açık biri oldunuz. ilk önce cevabınızı bulun.</p></li><li><p>öğrenmenin bir süreç olduğunu kabullenin ve hiçbir zaman artık ben bunu biliyorum demeyin. kendi öğrenme sürecinize set çekip sürekli gelişmeyi engellemeyin. gerçek şu ki maalesef hiçbir zaman her şeyi bilecek yetkinlikte olmayacaksınız. fakat ihtiyacınız olan bilgiye erişmeye ve onu kullanabilme becerisine sahip olmayı öğrenmelisiniz. değerli olan da budur. yanınızda bir kütüphane taşımaktansa kütüphaneye gidip neyin nerede olduğunu bilmek ve onu anlamak daha değerli. insanlar bunun için doküman yazıyorlar, referans kitaplar bu yüzden var.</p></li><li><p>problem çözme yeteneklerinizi geliştirin. problemlere farklı açılardan bakmayı, alternatif çözümler üretmeyi, ürettiğiniz çözümleri analiz etmeyi, onları çözerken içinden çıkabilecek alt problemleri keşfedebilmeyi öğrenin. bir problemin içinden çıkamadığınızda uzaklaşmayı da bilin. bazen problemlerin çözümleri olmadık yerlerde aklınıza gelebilir.</p></li><li><p>kod yazmanın geliştirme sürecinde bir adım olduğunu bilin. geliştireceğiniz yapının tasarımı, mimarisi, mantığı, iş akışı, kritik noktaları vesaire gibi iş süreçlerinin kod yazmaktan önce geldiğini ve bu çalışmaları yapmadan kervan yolda düzülür diyerek yapacağınız başlangıcın kod yazarken aynı zamanda bu süreçleri de işin içerisine katmak zorunda kaldığınız için kaynaklarınızı verimsiz kullanmanıza ve yapınızın karmaşıklığını arttırmanıza sebep olacağını anlayın.</p></li><li><p>zihninizde tasarladığınız şeyleri kağıda dökün. yazacağınız kodu olabildiğince somut bir şekilde ifade edin. ifade edilmemiş ya da kod yazarken yapılır diye havada bırakılmış konular kod yazma ritminizi bozacaktır. tekrar tekrar aynı problemlerin üzerinde gereksiz yere düşünmek zorunda kalacaksınız.</p></li><li><p>programlama dillerini ve bunlara bağlı teknolojileri gözünüzde büyütmeyin. bunların bir araç olduğunu ve sizin yapmak istediğiniz şeye hizmet etmesini sağlamak için kullandığınızın farkında olun. bir dilin ya da teknolojinin taraftarı olmayın. ihtiyacınıza uygun olan ne ise onu öğrenip kullanın. nasıl ki edebi bir eser yazmak için sadece okuma ve yazma yetmiyor, aynı şekilde bir programlama dilini öğrenmiş olmak sizin mükemmel yazılımlar yapmanıza yetmeyecektir. aynı uygulamayı farklı dillerle yazabilirsiniz fakat aslolan fikir ve sizin onu nasıl hayata geçirdiğinizdir.</p></li><li><p>öğrenme sürecinde başarısızlıklarla, hatalarla, olmayışlarla sık sık karşılaşacaksınız. bunların sizi yıldırmasına izin vermeyin. her hatadan bir şeyler öğrenmeye çalışın. bazen kasıtlı olarak hatalı programlar bile yazın ki gözden kaçırma ihtimaliniz olan noktaları da keşfedebilesiniz.</p></li><li><p>iyi bir gözlemci olun. programlamanın sadece bilgisayar dünyasıyla değil hayatın kendisiyle ilişkili olduğunun farkına varmayı öğrenin. aradığınız çözümlerin, yeni problemlerin, bakış açılarının, algoritmaların, tasarım desenlerinin hayatın içerisinde bir yerlerde keşfedilmeyi ve anlaşılmayı beklediğini düşünerek bunları görebilmek için gözünüzü açın.</p></li><li><p>matematiğinizi geliştirin. yazdığınız kodların temelinin matematiğe dayandığını aklınızdan çıkarmayın. kullandığınız programlama dilinin söz dizimi ve veri yapıları sizi ne kadar matematik işlemlerinden, algoritmadan, mantıktan soyutlayarak çoğu işi kendi içinde halletse de matematiği göz ardı etmeyin. böylece önünüze gelen bir problemi önce matematiksel olarak çözeceksiniz. geriye kullandığınız dil bu matematik işlemlerini nasıl yapıyorsa ona uyarlamak kalacak sadece. bu konuyla alakalı çok beğendiğim bir örnek var:</p></li></ul><p><strong>Problem:</strong> Harita üzerinde enlem ve boylamları belirtilmiş mağazalarınız mevcut ve kullanıcı kendisine en yakın mağazanın hangisi olduğunu bilmek istiyor.</p><p>eğer bu probleme sıradan bir yazılımcı gözüyle bakarsanız, problemi daraltmak isteğiyle mağazalarınızın enlem ve boylam bilgileri dışında başka bilgilere de ihtiyaç duyacaksınız. gereksiz kontrollerle bunu çalışır hale getirmek için uğraşacaksınız.</p><blockquote><p>fakat probleme bir matematikçi gibi yaklaşarak, dünya üzerindeki iki nokta arasındaki mesafeyi nasıl hesaplayabilirim şekline dönüştüreceksiniz.</p></blockquote><blockquote><p>sonra dünya düz olmadığından bunun düz bir çizgi değil yay olması gerektiğini düşüneceksiniz. biraz araştırmayla karşınıza <strong>great circle distance</strong> çıkacak.</p><p>sonrasında geriye formül içerisinde veritabanındaki mağazaların enlem ve boylam değerleri ve kullanıcının konumunun enlem ve boylam değerlerini kullanarak mesafeyi azdan çoka sıralamak ve en kısa olanı seçmek kalacaktır. <a href="https://developers.google.com/maps/solutions/store-locator/clothing-store-locator">*</a></p></blockquote><ul><li><p>kullanmanız için size sunulan programlama dillerinin derinlerini kurcalayın. bir sayı dizisini sıralamak için kullanılan fonksiyonun sıralama işlemi yaparken hangi algoritmayı kullandığını ya da oluşturduğunuz bir sayı değişkeninin hafızada ne kadar yer kapladığını merak edin.</p></li><li><p>eğer bunu bir iş olarak görüyorsanız kurslara gitmek yerine üniversite okuyun. bir kursa gidip nasıl kod yazmanız gerektiğini öğrenebilirsiniz fakat kod yazarken seçtiğiniz yolların nedenlerini derinlemesine öğrenemezsiniz. burada bilim yaptığınızı unutmayın. üniversite nasıl sorusundan çok neden sorusuna cevap verir. sizi geliştirecek olan da bu sorudur.</p></li><li><p>merak edip derinlere daldıkça işin içinden çıkılmaz bir hale doğru gittiğini düşünebilirsiniz. çok doğal. sadece bir alanda çalışmak istediğinizde bile birbiri ile ilişkili olan o kadar çok disiplinle karşılaşacaksınız ki bunları öğrenmeye ömür yetmez gibi gelecek. adım adım giderek kendi öğrenmenizi bir ürün olarak görüp her adımda kendinize bir şeyler katarak ve bundan keyif alarak süreci yönetmeye çalışın. konudan konuya atlamaktansa “bugün python’da dosya işlemlerinin nasıl yapıldığını öğreneceğim.” deyin kendinize ve sadece o konuda çalışın.</p></li><li><p>dünyayı takip edin. yazılım dünyasının ünlülerini, blogları, haber akışlarını, bültenleri ne varsa organize hale getirip düzenli bir şekilde okuyun. burada ingilizce’den bahsetmeme gerek yok sanırım. mesajı aldınız.</p></li><li><p>sıradan bir geliştirici olmayın. dışarıda aynı şeyleri tekrar tekrar yapan, bir adım ilerleyememiş, kendini bu alanda uzman zanneden, yazılımı cms/eticaret/web sitesi vesaireden ibaret bilen, bir alana sıkışmış ve hayal gücünü kullanmaktan imtina eden, gelişmeyi ve yeniliği reddeden, yaptığı işe memur kafasıyla yaklaşıp farklılaştırmak için çaba sarfetmeyen, hazırcı insanlar var. farklı olun, farklılığınızı kodlarınıza yansıtın, hayal gücünüzü kullanıp yeni şeyler ortaya çıkarın.</p></li></ul>]]></content:encoded>
      
      
      <category domain="https://enver.in/c/software/">software</category>
      
      
      
      <comments>https://enver.in/kod-yazmaya-baslayacaklara-tavsiyeler/#disqus_thread</comments>
      
    </item>
    
  </channel>
</rss>
